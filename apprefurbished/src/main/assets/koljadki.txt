=======
Добрий вечір тобі, пане господарю
------------------------------------
Добрий вечір тобі, пане господарю, радуйся!
Ой радуйся, земле, Син Божий народився!

Застеляйте столи, та все килимами, радуйся!
Ой радуйся, земле, Син Божий народився!

Та кладіть калачі з ярої пшениці, радуйся!
Ой радуйся, земле, Син Божий народився!

Бо прийдуть до тебе три празники в гості, радуйся!
Ой радуйся, земле, Син Божий народився!

А той перший празник – Рождество Христове, радуйся!
Ой радуйся, земле, Син Божий народився!

А той другий празник – Святого Василя, радуйся!
Ой радуйся, земле, Син Божий народився!

А той третій празник – Святе Водохреща, радуйся!
Ой радуйся, земле, Син Божий народився!

Хай святкує з нами вся наша родина, радуйся!
Ой радуйся, земле, Син Божий народився!

Вся наша родина, славна Україна, радуйся!
Ой радуйся, земле, Син Божий народився!
=======
Ісусе маленький
------------------------------------
Ісусе маленький
Посміхнись до неньки
Мій синочку посміхнися до своєї неньки
Мій синочку посміхнися
До своєї неньки

-2 рази-
Ми у стайні в полі така наша доля
Не плач сину я не винна бо це твоя воля

-2 рази-
Не плач мій маленький бо болить серденько
Простягни свої рученьки посміхнись до неньки
=======
Зійшла зірка чудна
------------------------------------
Зійшла зірка чудна
Восток на полудне
Над вертепом сіяє
Трьом царям тут являє.

Зійшли з неба три царі
Несуть Христу дари
Ірод їх ся питає:
Куди йдете три царі?

Три царі зі Сходу
Відповіли Іроду:
Зірка ясна явила
Діва Сина зродила

Зійшла зірка чудна
Восток на полудне
Над вертепом сіяє
Трьом царям тут являє
=======
А у місті Русалимі
------------------------------------
А у місті Русалимі, рано-рано на Йордан.
Сталося там три новини, рано-рано на Йордан.
Сталася там та новина
Породила Діва Сина, рано-рано на Йордан.

Ой зійшлися всі святії, рано-рано на Йордан.
Всі святії небеснії, рано-рано на Йордан.
Стали вони раду мати,
Як Дитятку ім’я дати, рано-рано на Йордан.

Довго вони міркували, рано-рано на Йордан.
І святим Павлом назвали, рано-рано на Йордан.
Та Пречиста не злюбила,
Під престолом положила, рано-рано на Йордан.

Знов думали-міркували, рано-рано на Йордан.
І святим Петром назвали, рано-рано на Йордан.
Та Пречиста незлюбила,
Під престолом положила, рано-рано на Йордан.

Аж в кінці святі згадали, рано-рано на Йордан.
Та ім’я Ісус надали, рано-рано на Йордан.
А Пречиста полюбила,
На престолі положила, рано-рано на Йордан.

І ми Його полюбили, рано-рано на Йордан.
До вертепу поспішили, рано-рано на Йордан.
Щоб послав нам кращу долю,
Україні знов дав волю, рано-рано на Йордан.
************************************
Джерело: Колядки і щедрівки / Упорядник Наталія Манько.  Львів: Свічадо, 2008 200с.
=======
В галицькій землі
------------------------------------
В галицькій землі новая зоря
Зійшла з-за моря. Щасть Боже!
Ясним промінням тьму просвітила,
Людей збудила. Дай Боже!

Ой у Галичі красна невіста,
Мов би Пречиста. Щасть Боже!
На руках носить, як соколятко,
Красне Дитятко. Дай Боже!

Тота невіста, треба нам знати,
То вкраїнська Мати. Щасть Боже!
А на руках її красна дитина,
Вкраїнська родина. Дай Боже!

А ти на небі, ясная зоре,
Не йди за море. Щасть Боже!
Но приязненько світи від нині
Вкраїнській дитині. Дай Боже!

Щоби нам скоро гожа зростала,
Лиха не знала. Щасть Боже!
Та й щоби в мирі всім людям мила
Щасливо жила. Дай Боже!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
В Вифлеємі у вертепі
------------------------------------
В Вифлеємі у вертепі сталася новина,
Там Пречиста Діва Мати породила Сина.
Хори ангельські співають,
Славу із висот звіщають
І мир людям на землі.

Дивне чудо ангел з неба пастирям голосить
І поклоном до Ісуса поспішати просить.
Пастирі йдуть, поспішають,
До вертепу прибігають,
Щоб віддати Богу честь.

А за зіркою владики йдуть зі сходу просто
І приносять зі собою ладан, миро, злото;
І до Ірода вступають
І його про те питають,
Де Месія народивсь.

І ми нині з пастирями до вертепу йдімо,
В гурті з ними і з царями дар Христу несімо:
Серця наші чисті, щирі,
Душі непохитні в вірі,
Всю надію і любов!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
В Вифлеємі тайна [2]
------------------------------------
В Вифлеємі тайна явилась велика,
Там бо народився предвічний Владика;
Богу честь віддаймо, весело співаймо:
""Слава во вишніх Богу!""

Марія Пречиста Господа сповила,
В вертепі на сіні в яслах положила,
Там пастирі грають, ангели співають:
""Слава во вишніх Богу!""

Всі небесні сили Ісуса хвалили,
А пастирям в полі радість цю звістили,
Всі з душі співають, Спаса величають:
""Слава во вишніх Богу!""

Господнє дитятко три царі вгощали,
В Ісусові ясла дарунки поклали.
Весело вітають і гуртом співають:
""Слава во вишніх Богу!""

І ми Христа разом щиро привітаймо;
Господа Вселенни покірно благаймо:
В мирі проживати, Бога величати!
""Слава во вишніх Богу!""
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
В Вифлеємі новина
------------------------------------
В Вифлеємі новина,
Діва Сина породила,
Породила в благодати
Непорочна Діва Мати
Марія.

Положила на сіні
В Вифлеємській яскині
Йосиф Діву потішає,
Повивати помагає
Марії.

Слава Божа і хвала
У вертепі настала:
З неба Ангели злітають,
З Сином Божим прославляють
Марію!

Серед темної ночі
Дивне світло б’є в очі
Ясна зоря засвітила,
Де Дитятко породила
Марія.

Недалеко пастирі
Пасли стадо в долині,
До вертепа прибігають
І з Дитятком тут витають
Марію.

На коліна падають.
Подарунки складають:
""Що убогий дати може,
Жертвуємо, Сину Божий,
Марії"".

Ще приходять три царі
Аж зі сходу звіздарі,
Для Ісуса ставлять щиро
Ладан, золото і миро
Марії.

І ми тоже поспішім,
Богу дари принесім,
У покорі прибігаймо,
З Сином Божим все благаймо
Марію.
=======
В Вифлеємі днесь Марія Пречиста
------------------------------------
В Вифлеємі днесь Марія Пречиста
Породила у вертепі нам Христа.

Приспів:
Слава во вишних Богу,
Слава во вишних Богу,
І мир всім на землі.

Ангел з неба пастирям ся являє
І веселу сю новину звіщає!

Прибігають до вертепу пастирі
І з собою несуть дари в офірі.

І Дитятку кланяються в оборі,
До Його ніг припадають в покорі.

А з востока за звіздою йдуть царі,
Три преславні, прерозумні звіздарі.

Книжники їм і учені сказали,
Щоб Месію в Вифлеємі питали.

Йдуть царі, Христа знаходять в яскині,
Між бидляти, в бідних яслах на сіні.

Там в смиреню свій Му поклін віддали,
Пред Ним злото, ливан, миро поклали.

Ми також Христу поклін свій віддаймо
І разом з небесним хором співаймо.
=======
Бог ся рождає
------------------------------------
Бог ся рождає, хто ж Го може знати!
Ісус Му ім’я, Марія Му Мати!

Приспів:
Тут Ангели чудяться,
Рожденного бояться,
А віл стоїть, трясеться,
Осел смутно пасеться.
Пастиріє клячуть,
В плоти Бога бачуть,
Тут же, тут же,
Тут же, тут же, тут!

Марія Му Мати прекрасно співає,
І хор Ангельський їй допомагає!*

Йосиф старенький колише Дитятко:
Люляй же, люляй, мале Отрочатко!

Три славні царі к вертепу приходять,**
Ладан і смирну, золото приносять.***

А пастиріє к Ньому прибігають,
І яко Царя своєго вітають.

І ми днесь вірно к Ньому прибігаймо,
Рожденну Богу хвалу, честь віддаймо.
=======
Бог предвічний народився
------------------------------------
Бог предвічний народився,
Прийшов днесь із небес,
Щоб спасти люд свій весь,*
І утішився.

В Вифлеємі народився:
Месія, Христос наш
І Пан наш, для всіх нас
Нам народився.

Ознаймив се Ангел Божий:
Наперед пастирям,
А вчера звіздарям
І земним звірям.

Діва Сина як породила,
Звізда ста, де Христа
Невіста Пречиста
Сина зродила.

Тріє цари несуть дари**
До Вифлеєм міста,
Де Діва Пречиста
Сина повила.

Звізда їм ся об’явила
В дорозі о Бозі,
При волі, при ослі
Їм ознаймила:

Тріє царі, де ідете?
Ми ідем в Вифлеєм
З желанєм, спокоєм***
І повернемся.

Іншим путем повернули,
Погану, безстидну,
Безбожну Іроду
Не повідали.

Йосифові Ангел мовить:
З Дитятком і з Матков,
З бидлятком, ослятком
Най ся хоронить.

""Слава Богу!"" заспіваймо,
Честь Сину Божому
І Пану нашому
Поклін віддаймо.Примітки:
=======
Бігла дівонька рано по воду
------------------------------------
Бігла дівонька рано по воду,

Приспів:
На Дунай!
На Дунай, дівонько,
Рано по воду вибігай!

З оріховими коновочками.
А з золотими накривочками.
Десь ся зірвали буйнії вітри,
Звійнули єї з рясами вінець.
Побігла она до рибарчиків:
Три рибарчики, три молодчики!
Ой закиньте ви шовковий невід,
Злапайте мені з рясами вінець:
Єдному буде золотий перстінь,
Другому буде з рясами вінець,
Третьому буду сама, молода,
Сама, молода, зарученая.
=======
Ангел Божий із небес
------------------------------------
Ангел Божий із небес
Радість нам звіщає днесь,
Що в Вифлеємі Бог воплотився,
Там у вертепі Він появився
Бідним пастирям.

Тож спішім у Вифлеєм,
Де у яслах Божий Син
Народився з Діви Марії,
Непорочної Лелії
На спасеннє нам.

Там віддаймо честь Йому,
Заспіваймо піснь отсю:
Слава во вишних вічному Богу
Отцю і Сину, Духу Святому,
А на земли мир!

О Дитятко, Спасе наш!
Глянь ласкаво днесь на нас.
Освободи нас з тяжкої неволі,
Дай дочекати ліпшої долі
З Рождеством Твоїм.
=======
Вістку голосить [2]
------------------------------------
Вістку голосить світу зірниця:
Родила Сина Чиста Дівиця.
В стайні родила, в яслах сповила,
Сіном прикрила, груддю кормила
Божого Сина Марія.

Янгол пастирям це возвіщає,
До Вифлеєму їх завертає,
Щоб поспішали, до ніг припали,
Поклін віддали і повітали
Божого Сина в вертепі.

Гей і ми рівно ж, браття, сестриці,
Із української спішім землиці.
Щоб честь віддати Христу-Дитяти
І ублагати ласк-благодати
Ліпшої долі, гаразду!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Весело співайте
------------------------------------
Весело співайте, Ісуса вітайте!
Христос Бог істинний з Марії рожденний.

А Діва Марія, Пречиста Лелія,
Сина нам зродила, у яслах зложила.

Радуйся, Маріє! Зі сходу царіє
З зорею приходять і дари приносять.
=======
В полі, в полі плужок оре
------------------------------------
В полі, в полі плужок оре,

Приспів:
Щедрий вечір, добрий вечір,
Добрим людям на здоров’я!

За тим плужком Господь ходить.
Святий Петро поганяє,
Божа Мати їсти носить,
Їсти носить, Бога просить:
Ори, Синку, цюю нивку,
Та й посієм пшениченьку,
З колосячка то жменьочка,
А з другого жита много.
=======
В господаренька є криниченька
------------------------------------
В господаренька є криниченька

Приспів:
Славен сси, славен Господь Бог
На небеси.

Та криниченька не змурована.
В тій криниченьці Пречиста Діва.
Прийшли жидове, злії катови.
Пречиста Діво, де Сина діла?
Занесла я Йго в гори високі.
Гори скопали, Христа не знайшли.
Прийшли жидове, злії катови.
Пречиста Діво, де Сина діла?
Занесла я Йго в ліси темнії.
Ліси зрубали, Христа не знайшли.
Прийшли жидове, злії катови.
Пречиста Діво, де Сина діла?
Занесла я Йго в ріки глибокі.
Ріки спустили, Христа не знайшли.
=======
В глибокій долині
------------------------------------
В глибокій долині
Сталася новина,
То Пречиста Діва-Мати
Породила Сина.

А як породила,
Стала ’Йму співати:
Люляй, люляй, мій синочку,
Бо я вже йду спати.

Мамо ж моя, мамо,
Зажди хоч хвилину
Най я піду на небеса,
Принесу перину.

Ой сину мій, сину,
Та Ти ще не годен,
Бо ще нема три години,
Як Ти ся народив.

Мамо ж моя, мамо,
Чому я не годен?
Я сотворив небо й землю,
Ще-м ся не народив...
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Ясна зоря [2]
------------------------------------
Ясна зоря всьому світу звістила,
Що Пречиста Діва Сина зродила.
У вертепі між бидляти на сіні
Стелить Мати постіль-ложе Дитині.

Під головку стелить зілля пахуче,
Щоб не гризла та солома колюча,
Бо у неї для Дитинки малої
Ані пуху, ні перинки м’якої.

Як почули те знадвору пташата,
Як клопоче бідна Мати Дитяти,
Позлітались, позносили по пір’ячку м’якому
І стелили теплим пухом солому.
=======
Ясна зоря [1]
------------------------------------
Ясна зоря всьому світу звістила,
Що Пречиста Діва Сина зродила.
У вертепі, де ягнятка на сіні,
Ладить Мати постілоньку Дитині.

Там пастирі вифлеємські вітають,
З Ангелами славу Богу співають.
Промовляють отрочатка Марії,
І приносять свої мольби святії.

За зорею із востоку йдуть царі
Поклонитись Отрочатку й Марії.
І складають свої дари дорогі,
Злато, миро і кадило Богові.

І ми нині Христу, Богу молімся,
З пастушками і царями вклонімся.
Щоб дозволив нам у мирі прожити,
А у небі вічно Бога славити.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Яка ж радість
------------------------------------
Яка ж радість! Співай, світе ввесь
Нам явилась благодать з небес!
Христа народила Марія,
Непорочна чиста лелія
Для миру всім нам.

Ген зі сходу поспішаючи,
До вертепу прибуваючи
Ливан, миро, золото, дари
Несуть сюди три можні царі
Христові у честь.

У вертепі примістилися
Наш Спаситель й Богородиця...
Там пастирі поклін складають,
Вони грають, пісень співають
Богові Христу.

Дитя Боже й ми прославляймо,
Пісень Йому у честь співаймо,
Щоб дозволив нам з ним бувати,
І з ангелами прославляти
Його на віки.
=======
Як щасливі дні
------------------------------------
Як щасливі дні для всіх нас
На землі настали
Це в Марії народився
Син Божий князь слави,
Ісус Христос, якого ми ждали.

Ангел в полі опівночі
Пастирям звіщає,
Що Месія в Вифлеємі
В яслах спочиває.
Ідіть, спішіть Він усіх приймає.

І пастирі позбирались,
Гуртом поспішають:
У вертепі Христа Спаса
Покірно вітають.
Дають Йому в дарі те, що мають.

Що за радість для нас, Христе,
Що Ти народився
І для щастя всього світу
З нами залишився.
Наш Бог і Спас в тілі об’явився!

Доки сонце в небі сяє,
Доки ми живемо,
Тобі все пісень похвали
Співати будемо.
Тебе, Христе, ми любитимемо.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Я маленький пастушок
------------------------------------
Я маленький пастушок,
Загорнувся в кожушок,
На скрипочку граю,
Вас усіх вітаю.
А ви, люди, чуйте,
Коляду рятуйте.
Яблучка, горішки
Дітям на потішки.
************************************
Джерело: 1. Колядки і щедрівки / Упорядник М.С. Глушко.  Київ: Музична Україна, 1991. 239с.2. Колядки і щедрівки / Упорядник Наталія Манько.  Львів: Свічадо, 2008. 200с.
=======
Що то за предиво [4]
------------------------------------
Що то за предиво в світі новина,
Що Діва Марія Сина родила.
А як вона породила,
Тоді вона повідала:
""Сусе, Сину мій"".

А Йосиф старенький в жолобі стоїть,
Та на Суса Христа пеленки строїть.
А Марія повиває,
До серденька пригортає,
Чистая Панна!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Що за радість
------------------------------------
Що за радість для нас всіх настала,
Яка досі в світі небувала.

Приспів:
Свят Бог народився,
Людям об’явився,
На земли. (весь куплет 2)

Ангел вість сю пастирям голосить,
До Ісуса на поклін їх просить.

Вже й три царі прийшли аж зі сходу
І витають Творця всего роду.

Ірод того не може збагнути,
Всіх питає: чи се може бути?

Казав діти дволітні стинати,
Щоб враз з ними й Христу життя взяти.

Не пошкодить Христу злобне діло,
До Єгипту Він ся скриє ціло.

Прийде скоро Іроду заглада,
А нам в Бозі втіха і відрада.

Дай нам, Спасе, вік прожити,
Щирим серцем все Тебе хвалити.-
=======
Щедрик-ведрик [2]
------------------------------------
Щедрик-ведрик,
Дайте вареник,
Грудочку кашки,
Кільце ковбаски.

Коли мало
Дайте сало,
Коли донесу
Дайте ковбасу.

Горобчик летів,
Хвостиком вертів,
А ти, дядьку, знай
Копієчку дай!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Щедрик-ведрик [1]
------------------------------------
Щедрик-ведрик,
Дайте вареник,
Грудочку масла,
Кільце ковбаски.
Дайте книш,
Бо пущу в хату миш,
Дайте ковбасу,
Бо хату розтрясу,
Дайте ще кишку,
З’їм у затишку.
************************************
Джерело: 1. Колядки і щедрівки / Упорядник М.С. Глушко.  Київ: Музична Україна, 1991. 239с.2. Колядки і щедрівки / Упорядник Наталія Манько.  Львів: Свічадо, 2008. 200с.
=======
Щедрик, щедрик, щедрівочка [2]
------------------------------------
Щедрик, щедрик, щедрівочка,
Прилетіла ластівочка.
Стала собі щебетати,
Господаря викликати:
Вийди, вийди, господарю,
Подивися на кошару.
Там овечки покотились,
А баранці народились.
А ягнички клаповушкі,
Скачуть собі кругом грушки.
А баранці круторіжки,
Скачуть собі край доріжки.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Щедрий вечір, добрий вечір [1]
------------------------------------
Щедрий вечір, добрий вечір,
Добрим людям на весь вечір!

Наша Меланка з Дністра була,
З Дністра воду ба й носила.

З Дністра воду ба й носила,
На камені ноги мила.

На камені ноги мила,
Тонкий фартух замочила.

Повій, вітре буйнесенький,
Висуш фартух тонесенький.

Приспівка:
Наша Меланка як чотири дуби,
Пустіть до хати гуляти буде!
Наша Меланка як чотири дошки,
Пустіть до хати погуляти трошки!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Щедрий вечір всім нам
------------------------------------
Щедрий вечір всім нам, щаслива година,
Породила Діва предвічного Сина.

Приспів:
Ладо, Ладо, Ладо!
Всім на світі радо!
Щедрий вечір на землі! (весь куплет 2)

Не в пишних палатах Бога породила,
А в біднім вертепі Господа повила.

Не білі перини Богові стелила,
На в’язочці сіна Вічного зложила.

Не поміж царями Господь нам явився,
А між вівчарями в яслах положився.

А небесні духи в синяві співають,*
Пастерів убогих до стайні скликають.

Пастирі убогі до стайні приходять,
На в’язочці сіна Господа знаходять.

А на світлім сході зоря засвітила,
Трьох царів премудрих дуже звеселила.

Золото і ладан, миро вони взяли,
І в Єрусалимі за Христом питали.

Найшли Христа Бога не в Єрусалимі,
А в убогій стайні в місті Вифлеємі.

Убогим вертепом царі не гордили,
Христови всі дари і поклін зложили.

І ми Христа Бога всі радо вітаймо,
Разом з пастирями весело співаймо.Примітки: 1. Приспів повторюється після кожного куплету.
=======
Чудо у Давида домі
------------------------------------
Чудо у Давида домі
Вістить ангел всім в народі:
Народився Бог наш у стайні малій,
Щоб спасти від смерти людство на землі.

В Вифлеємі перед вами
Чудо є з народинами:
Знайдете в вертепі Боже немовля
Це Ісус Христос Бог і наш володар!

Вже пастирі поспішають,
Людям про чудо звіщають;
На коліна впали, поклін віддали,
У дитинці Бога свого пізнали.

І Христові дари склали
Все що тільки в полі мали;
Співом Йосифа й Марію веселять
Радується Божим Різдвом вся земля!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Чудесна зірка
------------------------------------
Чудесна зірка днесь сіяє,
До Вифлеєму запрошає,
Де Спаситель народився
І в вертепі умістився.

Витай нам, зірко, ясна, мила,
Для всіх щаслива тая хвиля,
У котрій Христа звіщаєш,
Нас з неволі вибавляєш.

Тож веселімся і співаймо,
Різдво Ісуса прославляймо,
Він же дасть нам все, що треба,
Запровадить нас до неба.

Христу Дитятку поклонімся,
До Него в яслах пригорнімся,
І просім смиренно нині
Всі Його о мир в родині.

Бо де в родині мирно, тихо,
Там ізчезає всяке лихо;
Бо де згода процвитає,
Там Христос перебуває.
=======
Хто там по дорозі
------------------------------------
Хто там по дорозі
Йде до Вифлеєму?
Що се за невіста
Пречудна при нему?
То Марія Діва,
Йосиф коло Неї,
Йдуть шукати місця
У рідні своєї.

Дармо довго ждали
В кревних під дверима,
Цілі вже дрожали
Від вітру і зимна.
Одні хоч вчинили,
Другі не приняли,
Інші перед ними
Двері зачиняли.

Не йшли у гостину,
Бо їх серце чуло,
Що там для Ісуса
Вже місця не було.
Пішли ген за місто
У яскиню темну,
Де Марія Діва
Клякнула на землю.

""Се раба Господня,
Стала говорити,
Хочу Твою волю,
Господи, сповнити.
Єсли так бажаєш,
Нехай так ся стане,
Се раба Господня
Твоїй воли, Пане!""

А Йосиф старенький
Вийшов у ту хвилю,
Щоб дров назбирати,
Огріти яскиню,
Огонь розпалити,
Щоб тепліше було,
Щоб Дитятко Боже
Так зимна не чуло.

Аж тут залунали
Голоси предивні,
Стали відбиватись
Чудно мелодійні.
Оглянувся Йосиф,
Яскиня вся ясна,
Ангели співають,
Звізда світить красна.

Біжить Йосиф спішно,
Богу поклонився,
Що для нас з любови
В яслах положився.
З ними він співає:
""Тіштеся всі люди,
За гріхи покайтесь,
Він нам все забуде!""
=======
Христос родився [2]
------------------------------------
Христос родився, Бог воплотився
У Вифлеємській яскині
В стайні убогій, в бідності многій,
Велика радість всім нині.

Приспів:
Ангели співають,
Честь Йому віддають,
Богу і творцю своєму.
Ликуй, чоловіче, з Рождества того!
Христос бо від ада спасе душ много
І від неволі вражої.

Марія чиста, Божа Невіста,
Христа зложила на сіні.
На світі дніє, серце радіє,
Бог народився нам нині.

Приспів
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Хрестився Христос
------------------------------------
Ой у місті, місті, місті Вифлеємі

Приспів:
Хрестився Христос на Йордан.

Там Божая Мати Сина породила.
Сина породила, в пелени повила,
Ой то пеленочки, та все китойочки
Що повиваченьки та все шовковачі.
Ой та ізійшлися та усі святії.
Ой стали гадати, як би Му ймя дати.
=======
Херувими свят
------------------------------------
Херувими свят. Архангели зрят.
Чуд невидимий нині славимий,
Днесь бо тіло освятилось
Рождеством Христа.

Прийдім, прийдім до шопи,
Узрім Бога в плоти,
І Матір Єго святу
Діву Марію чисту,
Которая Сина свого повиває,
В яслах вкладає.

Невмістимий Бог тут же вмістився,
З Діви Марії Він народився.
Прийняв тіло, вчинив діло
Свободи для нас.

Витай, Пане і Царю,
Витай, наш Спасителю,
Витай, скарбе дорогий,
Повік сяєвом ясним,
Світ радіє, бо надія нам із неба
Всім явилась днесь.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
У день Різдва Христового
------------------------------------
У день Різдва Христового
Зоря з’явилась,
В Вифлеємі, над вертепом,
Там зупинилась.

Прийшли зі сходу три царі
Вклонитись Христу,
Дитині Божій у шопі,
Владиці світу.

Рознісся спів та із небес
По всіх Вселенній,
Що народивсь Ісус Христос,
Сам Бог явленний.

Прийшов із неба Божий Син,
Спаситель світу.
Він нам приніс любов і мир
Його завіту.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Тріє царі
------------------------------------
Тріє царі, де ідете
Глядати Дитятка,
Царя Спаса всего світа,
Божого Ягнятка?
Оно в шопі ні престола,
Ні скиптра не має,
А вже в світі Його слава
Вам Його звіщає.

Хоть убого народився,
Нікому не знаним,
А вже з неба вість несеся,
Що Він буде славним:
Тая зоря пречудесна
Різдво нам голосить
І з поклоном нас до Него
Із востока просить.

Поспішіть же, тріє царі,
В вертеп за звіздою;
Там знайдете Бога Сина,
Що став всіх слугою!
Поспішіть же до Дитятка
Та дайте Му дари,
А від нас поклін низенький
Зложіть Му, звіздарі!

А з поклоном, ще вас просим,
Зложіть Му в офіру
Наші серця, в любов повні,
Богаті у віру.
Най за тую малу жертву
Він нас просвічає
Ту на земли і там в небі,
Де престол Свій має.
=======
Тихий вечір
------------------------------------
Тихий вечір, святий вечір
І мир людям на землі.
Що чувати і що сталось
В Вифлеємській стороні?
В Вифлеємі мир явився,
З волі Божої родився
Всього світу володар.

Кесар надіслав із Риму
Для данини всім наказ,
Кожному з його народів,
На перепис бути в час!
Сходяться з усіх народів
Люди в місце їхніх родів,
Так як кесар всім звелів.

І чесніша від ангелів
Діва Мати з Йосифом
Припис виконати з Риму
В Вифлеєм спішать разом.
Там народу тьма буває,
Нічлігу для них немає,
Тож у стайні спочили.

І в цій стайні, у вертепі
Там у яслах на сіні
Свята Мати свого Сина
Пресвятого родила.
В яслах Немовля поклали,
Віл та осел огрівали
Нам на радість і хвалу.

Христа Бога прославляймо,
Не щадім Йому хвали
Як ангели в Вифлеємі
Його прихід славили.
Мир вам, браття, мир вам тричі,
Святий вечір, добрий вечір
Слава хай буде Христу.
=======
Темненькая нічка тьмою світ закрила
------------------------------------
Темненькая нічка тьмою світ закрила,
На небеснім полі зорі запалила.

Одна лиш зіронька понад всьо сіяє
Та над Вифлеємом проміні зливає.

А во Вифлеємі нині мир явився.
Люди, веселіться, сам Бог народився!

Народився нині з Марії Дівиці,
З Пречистої славної та й Богородиці.

Вчули вівчароньки голос той із неба,
Зібрались на раду, куди їм йти треба.

Пішли вони шляхом, тою дорогою,
Куда ясність слалась, за тою звіздою.

І ми підім з ними, поклін Йому даймо,
Та радісну пісню всі враз заспіваймо.
=======
Темненькая нічка [2]
------------------------------------
Темненькая нічка тьмою світ закрила, (2)
Тьмою світ закрила.

А Пречиста Діва по світу ходила,
Прийшла до багача, (2) на ніч ся просила:

Пане господарю, переночуй мене,
Бо темная нічка (2) находить на мене.

А той пан господар не хтів ночувати,
Сказав своїм слугам (2) собаками гнати.

А тії собаки як ся налякали
Перед Матір Божов (2) на колінця впали.

А Пречиста Діва по світу ходила.
Прийшла до бідного, (2) на ніч ся просила.

Пустив би Тя, пустив переночувати,
Але ж я не маю (2) вечероньки дати.

Не треба, не треба вечероньки твої,
Тільки пусти ж мене (2) до стаєньки свої.

Вставай, жінко, вставай, доки будеш спала?
Щось наша стаєнька (2) світлом засіяла.

То не сонце сходить, не місяць заходить,
То Пречиста Діва (2) свого Сина родить.

Старий рік минає, новий наступає. (2)
Христос ся раждає!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Стань, Давиде
------------------------------------
Стань, Давиде, з гуслами,
Заграй пісню враз з нами.

Приспів:
Христу рожденному іграймо,
І весело співаймо.
Іграймо, співаймо,
Співаймо, іграймо,
Співаймо, іграймо,
Іграймо, співаймо.
Днесь во Рождестві Єго,
Яко Творця нашего
Вихваляймо.

Ангельськія вся лики,
Вся твар і человіки.

Юноші, старці, літні,
Дівиці младоцвітні.
=======
Спи, Ісусе, спи
------------------------------------
Спи, Ісусе, спи, спатоньки ходи!
Я Тебе му колисати,
Пісоньками присипляти:
Люлі, серденько, люлі.

Спи, Лелійко, спи, головку склони.
Ту на рученьки Марії,
Бач Вона Тебе леліє:
Люлі, серденько, люлі.

Спи, Убогий, спи, рученьки зложи!
Йосифа, що лиш не видати,
Несе хлібця Тобі дати:
Люлі, серденько, люлі!

Спи Терпінє, спи, очка зажмури!
Не питай, що колись буде,
Що зготовлять хрест Ти люди...
Люлі серденько, люлі.

Спи Зірничко, спи, сни про небо сни!
Слава Богу в вишних буди,
Мир на земли, благо людем!
Люлі серденько, люлі.

Спи, Ісусе, спи, Серце вітвори,
Най при Ньому спочиваю
Ту на земли і там в раю
Люлі, серденько, люлі!
=======
Син Божий від Отця
------------------------------------
Син Божий від Отця з неба приходить,
Діва Марія нині Ісуса родить.
Ласку приносить, хто Його просить,
Грішним прощає, гріхи змиває,
Боже, Ти незбагненний, Твій труд спасенний.

Преславне Боже чудо світ облетіло,
Христос прийняв на себе людськеє тіло!
Діва носила, Сина вродила,
І сповиває й ніжно вкладає
В яслах на сіні Сина в темній яскині.

Ангели всі співають: слава Творцеві!
І творять Його волю внизу, в вертепі,
Пастирі грають, Христа вітають,
Осел боїться, а віл трясеться,
Три царі привітали Бога пізнали.

Ірод злий і прелютий так розсердився,
Що володар предвічний тут народився.
Діти карає, кров проливає,
Батьки ридають, ласки благають,
Ірод лихий не чує, в злості лютує.

Ірода того злого кара спіткала.
А Божому Дитяті хай буде слава:
Він наш учитель, всім нам спаситель,
Він наша втіха, поміч, опіка,
Глянь, Боже, на наш нарід дай йому волю!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Свята ніч
------------------------------------
Свята ніч, тиха ніч!
Ясність б’є від зірниць,
Дитинонька Пресвята,
Така ясна, мов зоря,
Спочиває в тихім сні.

Свята ніч, тиха ніч!
Гей, утри сльози з віч,
Бо Син Божий йде до нас,
Цілий світ любов’ю спас,
Витай нам святе Дитя!

Свята ніч настає,
Ясний блиск з неба б’є,
В людськім тілі Божий Син
Прийшов нині в Вифлеєм,
Щоб спасти цілий світ.
=======
Різдвяна гра
------------------------------------
Добрий вечір вам,

Чи ви раді нам,

Ми не самі йдем,

Ми козу ведем.



Дід козу веде,

А вона не йде,

Дід козу віжками,

А вона ріжками.



Го-го-го, коза,

Го-го-го, сіра,

Го-го-го, біла,

Ой розходися,

Розвеселися

По сьому дому,

По веселому.



Де коза ходить,

Там жито родить,

А де не бува,

Жито виляга.



Де коза ногами,

Там жито копами,

Де коза рогами,

Там жито стогами.



Де коза туп-туп,

Там жита сім куп,

Де коза хвостом,

Там жито кустом.



А в Михайлівці

Всі хлопці стрільці

Встрелили козу

В правеє ушко,

В правеє ушко,

В саме сердушко.



Тут коза впала,

Нежива стала,

А міхоноша

Бере дудочку,

Надима козі

Та й у жилочку.



Уставай, коза,

Вставай, сірая,

Господиня йде,

Ковбасу несе,

Мірку гречечки

На варенички,

Та ще й голубець,

На цьому кінець!
************************************
Джерело: Колядки і щедрівки / Упорядник Наталія Манько.   Львів: Свічадо, 2008. 200с.
=======
Різдво Христове
------------------------------------
Різдво Христове весь світ празнує,
Господа в тілі і ми святкуєм.
Тож радіймо і співаймо,
Рожденного вихваляймо
В Вифлеємі юдейськім.

Йдімо до шопи, там немовлятко,
Діви Марії Святе Дитятко.
Коло ясел святий Йосиф
Кругом ходить, сіно носить
В Вифлеємі юдейськім.

Велика радість, яка не була,
Як заспівали, стайня загула.
Там ангели з пастирями
Рожденого прославляли
В Вифлеємі юдейськім.

Ще й три владики скромно підходять,
Бога у тілі в шопі знаходять.
Дари склали й поклякали
Та Ісуса вихваляли
В Вифлеємі юдейськім.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Разом нині прославім
------------------------------------
Разом нині прославім дивну новину,
І віддаймо честь, поклін Божому Сину,
Що нині з Діви нам народився,
В виді дитини тут об’явився на землі.

В Вифлеємі вічний Бог в бідній яскині,
Пеленами сповитий лежить на сіні.
Марія, Йосиф Його вітають
Німі тварини у стіп клякають, честь дають.

Над вертепом вже зоря сіяє кругом,
І ангели співають небесний псалом:
""Слава во вишніх Богу святому,
А мир і добро світові злому хай буде"".

Вже й пастирі з вірою поклін віддають,
Їхні дари з любов’ю Йому складають.
Діва Марія щиро вітає,
За свого Сина дяку складає, складає.

І ми нині до Христа з любов’ю прийдім,
Душі й серця в дар Йому щиро принесім,
Бо Він Син Божий, райська лелія,
Він наше щастя й уся надія, надія.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Радуйтеся, усі люди
------------------------------------
Радуйтеся, усі люди,
Радість всім вам з неба буде.

Приспів:
Веселая нам новина,
Породила Діва Сина,
Марія, Марія, Марія.

Заступив до нас з високости,
Щоби міг нас усіх спасти.

Приспів
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Радість нам ся являє
------------------------------------
Радість нам ся являє:
Діва Сина раждає!
Небеса, небеса, небеса поють, поють!
Ангели ся удивляють,
Пастиріє поклін дають
Нарожденному.

Йосифе старенькій,
Плаче Ісус маленькій!
Помагай, помагай, помагай Єго, Єго
Чистой Діві колисати
І піснь Єму заспівати:
Люляй, пане наш!

Убого ся народив,
Богатого засмутив:
Ірода, Ірода, Ірода злого, злого.
Він бо діти убиває,
Христа убити желає
Нарожденного.

О Іроде безумний,
Чомусь так малоумний?
Не знаєш, не знаєш, не знаєш того, того,
Що Христос наш вічно жиє,
Нам благодать свою дає,
Ти вічно згинеш.

Тріє цари со дари,
Христу поклін віддали:
Рожденну, рожденну, рожденну Богу, Богу
На цілий світ славу дали,
Христа в яслах повитали,
В біднім вертепі.

І ми Єго витаймо,
Враз Єму заспіваймо:
Люляй же, люляй же, люляй же, Пане, Пане.
Дай нам в мирі всім прожити,
Во вік віков Тя хвалити
Нарожденного.
=======
Пролунав спів ангелів
------------------------------------
Пролунав спів ангелів
З вишніх дворів голосно:
Люди, де б ви не бували,
Заспівайте радісно:

Приспів:
Хай гримлять пісні,
Хай дзвенять струни,
По всім світі заграйте в сурми:
Слава, слава Богу на небі,
А мир людям на землі,
Христос народивсь, Він з нами, як Бог!
(Славімо Його!)

Злетів ангел з висот,
Поміж людської оселі,
Мовить: ""Зійшов Саваот,
Він вам шляхи простелить!""

Пастирі як почули,
Що Син Божий біля них,
До вертепу прибули
І гуртом заспівали:

Скоро й три царі прийшли,
Свої дари принесли
І при яслах покликали
Й торжественно прорекли.
=======
Прилетіли ангелята
------------------------------------
Прилетіли ангелята,
Як пташата з неба,
І співали всі Дитятку
Весело, як треба:

""Гей же, гей же! О Ісусе!
Гей же, гей же! Слава!""
Та будили там пастирів
Всю нічку до раня.

Голосили, що на світі
Сталася новина:
Діва в яслах днесь на сіні
Породила Сина,

Боже Дитя, всіх Владику.
Пастирі, вставайте,
Біжіть скоро до вертепу,
Його повитайте!

""Слава! Слава!"" голосили
В час Твого приходу
І мир людям, як відкрив Бог
Нам свою природу.

А для людського спасення
В тілі народився,
Творець світа, Давець скарбів
В яслах положився.

Поспішім ми до вертепу,
Поклін Му віддаймо
І весело: ""Гей же, гей же!""
Йому заспіваймо.

Гей же, гей же! О Ісусе!
Гей же, гей же! Слава!
За щасливу тую нічку
Вічна Тобі хвала!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Пречистая Діва
------------------------------------
Пречистая Діва Сина породила
Так рано, так рано раненько,
Радуйся земленько,
Бо Христос ся народив.

Ангели співають, пастирям звіщають:
Слава!
Слава на небі, а спокій на землі,
Всім людям спасенє.

І Пастирі спішно, біжать утішно,
Щоб Христа,
Щоб Христа витати і поклін віддати
В вертепі на сіні.

А за блеском зорі ідуть в покорі
Три царі,
Три царі, звіздарі і приносять дари
Христови в офіру.

І ми також нині Ісусу Дитині
Поклін всі,
Поклін всі віддаймо і прославляймо
Щирим, чистим серцем.
=======
Пречиста Діва Божого Сина вродила
------------------------------------
Пречиста Діва Божого Сина вродила,
Сина вродила і Його в яслах повила.

Ангели Божі з неба злітають, співають,
З неба злітають, Христа в вертепі втішають.

Вівчарі перші за співом з неба приходять,
Вони приходять, Божого Сина знаходять.

Царі зі сходу та за звіздою вітають,
Бога вітають та свої дари складають.

Почувши Ірод, що Христос Господь родився,
Він озлобився і Христа вбити рішився.

Та святий Йосиф про замір Ірода знає,
Бере Дитятко і у Єгипет втікає.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Пречиста Діва
------------------------------------
Пречиста Діва Сина вродила,
В яслах на сіні Його вложила.
Радій, Синочку, радій нам нині,
Радість вітає на Україні.

Благослови нас, Ісусе Христе,
Наше благання святе і чисте:
Дай нам діждатись святої волі,
Визволь наш нарід, Христе, з неволі.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Понад Вифлеємом
------------------------------------
Понад Вифлеємом зірка засвітила, радуйся...
Там Пречиста Діва Сина породила, радуйся...
В яслах положила на шовковім сіні,
Ніженьки накрила Богові Дитині, радуйся...

Над вертепом чути хор ангельських співів, радуйся...
Біжать до Ісуса пастушки щасливі, радуйся...
Радісно вітають Йосифа й Марію,
Тихо поглядають на Дитя-лелію, радуйся...

Три царі зі сходу йдуть Христа вітати, радуйся...
Вносять до вертепу дари пребагаті, радуйся...
Подарунки склали Христу-Господеві
І поклін віддали їх володареві, радуйся...

Спить Ісус-Дитятко на шовковім сіні, радуйся...
Ангели співають про діла Господні, радуйся...
А цілий світ тоне в радощах без краю,
Отворилась брама, що веде до раю, радуйся...
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
По всьому світу стала новина [1]
------------------------------------
По всьому світу стала новина:
Діва Марія Сина родила.
Сіном притрусила,
В яслах положила
Господнього Сина.

Діва Марія Бога просила:
В що ж би я Сина свого сповила?
Ти, небесний Царю,
Пришли мені дари,
Сього дому господарю.

Зійшли Ангели з неба до землі,
Принесли дари Діві Марії:
Три свічі воскові,
Ще й ризи шовкові
Ісусови Христови.

Засіяла звізда з неба до землі,
Зійшли Ангели к Діві Марії.
Співають Їй пісні,
Господній Невісті,
Радости приносять.
=======
Пішов Івасьо
------------------------------------
Пішов Івасьо овес косити,

Приспів:
Бреніла, бреніла коса коло покоса стихенька.

Прийшов до нього батенько його.
Ой, час, Івасю, додому іти!
Додому піду, лиш покіс скінчу.
Вийшла до нього матінка його.
Ой, час, Івасю, до дому іти!
До дому піду, лиш покіс скінчу.
Вийшла до нього миленька його.
Ой, час, Івасю, додому іти!
Івасьо скінчив, додому пішов.

Приспів:
Вже не бреніла коса в покосі стихенька.
=======
Підем, пане-брате
------------------------------------
Підем, пане-брате,
Від хати до хати
Чистим серцем добрим людям
Заколядувати.

Народився не в багатстві,
І не між царями,
А в бідненькій стайні, в полі
Поміж пастухами.

Тоді була темна нічка,
Ангели злетіли
І пастушків біднесеньких
Зі сну побудили.

Ой не спали пастушечки,
Скоро поспішали,
Народженному Ісусу
Свій поклін віддали.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Під бором
------------------------------------
Пасла дівчина чотири воли

Приспів:
Під бором, під бором, бором,
Під зелененьким явором.

Ой пасла, пасла, всі погубила
Піди, батеньку, волоньки знайди.
Батенько пішов, волів не знайшов.
Піди матінко, волоньки знайди.
Матінка пішла, волів не знайшла.
Піди, миленький, волоньки знайди.
Миленький пішов, волоньки знайшов.
=======
Пас Василько стадом коні
------------------------------------
Пас Василько стадом коні, гейом, гейом,
Пас Василько стадом коні, гейом, гейом.

Всі му коні повтікали, гейом, гейом,
Лише один му ся зістав, гейом, гейом.

Лише один му ся зістав, гейом, гейом,
Що ся на нім напроїжджав, гейом, гейом.

До батенька по шапочку, гейом, гейом,
До матінки по сорочку, гейом, гейом.

До братика по шабельку, гейом, гейом,
До сестрички по хустинку, гейом, гейом.

До милої по перстінець, гейом, гейом,
Та по золотенький вінець, гейом, гейом.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Павочка ходить
------------------------------------
Павочка ходить, пір’ячко губить.

Приспів:
Щедрий вечір добрим людям.

За нею ходить красна дівонька.
Пір’я збирає, в рукав ховає.
З рукава бере, на лавку кладе.
З лавоньки бере, віночки плете.
А звивши вінок, понесла в танок.
=======
Ой, гордопишний пан господарю
------------------------------------
Ой, гордопишний пан господарю,

Приспів:
Ой дай, Боже!

Ой маєш бо ти та в чім гордіти:
По твоїм дворі сам Господь ходить,
Сам Господь ходить та все лагодить.
Ой маєш бо ти три сади своїх:
А в першім саду виноградячко,
А в другім саду ярі пчілоньки,
А в третім саду райські пташечки.
Ой десь ся взяли буйні вітрове,
Порозчімхали виноградячко,
Повивертали ярі пчілоньки,
Порозганяли райські пташечки.
Стій, господарю, та й не журися:
Виноградячко позростається,
Ярі пчілоньки попідносяться,
Райські пташечки позлітаються.
І за цим словом бувай же здоров.
=======
Ой чи є, чи нема пан господар дома
------------------------------------
Ой чи є, чи нема
Пан господар дома?
Щедрий вечір, добрий вечір,
Пан господар дома?

Ой нема, ой нема,
Та й поїхав до млина.
Щедрий вечір, добрий вечір,
Та й поїхав до млина.

Та й муки спетлювать,
Меду-пива купувать.
Щедрий вечір, добрий вечір,
Меду-пива купувать.

Меду-пива купувать,
Щедрівників частувать.
Щедрий вечір, добрий вечір,
Щедрівників частувать.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой учора ізвечора [1]
------------------------------------
Ой учора ізвечора
Пасла Меланка два качура.

Ой пасла, пасла, загубила,
А, шукаючи, заблудила.

Приблудилася в чистей поле,
Аж там Василько плужком оре.

Ой оре, оре, жито сіє.
За ним те жито зеленіє.

Ой оре, оре, сам плуг заносить,
Йому Меланка їсти носить.

Ой ти ченчику-Васильчику,
Посію тебе в городчику.

Буду я тебе шанувати,
По тричі на день поливати.

Щосуботоньки проривати,
За русу косу затикати.
=======
Ой у саду, саду, саду-винограду
------------------------------------
Ой у саду, саду, саду-винограду.

Приспів:
Радуйся!
Радуйся, земле,
Син Божий народився!

А у тому саду сивий коник грає.
А до того коня ніхто не приступить,
А тільки приступить молодий Іванко.
Іванко приступив, сіделечко наклав,
Сіделечко наклав, сам сів та й поїхав,
Сам сів та й поїхав аж до королівни.
Сидить королівна, дрібні листи пише,
Дрібні листи пише, важким духом дише.
Ой здорова, дівко, дівко-королівно!
Ой чи будеш мені вірною жоною,
Вірною жоною, матінці слугою?
=======
Ой там за горою [2]
------------------------------------
Ой там за горою, та за кам’яною,

Приспів:
Щедрий вечір, добрий вечір!

Там пан Володимир коника сідлає.
Коника сідлає, на гору вступає.
На гору вступає, на царів стріляє.
Ой винесли йому полумисок срібла.
А він на той дар ані подивився.
І шапочки не зняв, ані поклонився.
Ой винесли йому полумисок злота.
А він на той дар ані подивився.
І шапочки не зняв, ані поклонився.
Ой вивели йому панночку, царівну.
А вже ж він на той дар пильно подивився.
І шапочку ізняв, низенько вклонився.
=======
Ой соколе, соколоньку
------------------------------------
Ой соколе, соколоньку,
Не вий гнізда на дубоньку.

Бо ся дубок розвиває,
Та ти гніздо роздруляє.

Ой соколе, соколоньку,
Не вий гнізда на орішку.

Будуть люди оріх рвати,
Твоє гніздо обдирати.

Ой соколе, соколоньку,
Увий гніздо на яворі.

Явір буде розрастати,
Твоє гніздо прикривати.
************************************
Джерело: 1. Колядки і щедрівки / Упорядник М.С. Глушко.  Київ: Музична Україна, 1991. 239с.2. Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой сів Христос вечеряти
------------------------------------
Ой сів Христос вечеряти.

Приспів:
Щедрий вечір, добрий вечір!

Прийшла до Його Божая Мати.
Оддай, Сину, райськії ключі
Одімкнути рай і пекло,
Випустити грішні душі.
Тільки не випустити однієї душі,
Що отця й матір та налаяла.
Не налаяла, а подумала.
=======
Ой сивая та і зозуленька
------------------------------------
Ой сивая та і зозуленька

Приспів:
Щедрий вечір, добрий вечір,
Добрим людям на здоров’я!

Усі сади та і облітала,
А в одному та і не бувала.
А в тім саду три тереми.
А в першому ясен місяць,
А в другому красне сонце,
А в третьому дрібні зірки.
Ясен місяць пан господар,
Красне сонце жона його,
Дрібні зірки то їх дітки.
=======
Ой не спіть, не спіть
------------------------------------
Ой не спіть, не спіть та добрії люди,
Нині ніч свята, бо Різдво Христа.

Божі зорі в небі ясно так горять,
Ніч святу різдвяную людям освітять.

Слава в вишніх Богу і на землі мир
З янголами, з пастушками будем возвіщать.

Будемо співати, Христа восхвалять
Колядками з діточками бо Різдво Христа.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой на гороньці дві зозулоньці
------------------------------------
Ой на гороньці дві зозулоньці в ячмени.
А третя Маруся при долиноньці льон бере.

Рівняй же, Боже, доли і гори рівненько,
Щоби ся було аж до батенька видненько.

Ой чи видненько, чи не видненько, не дбаю.
Я свого батенька в темнім лісочку по голосочку впізнаю.

Ой на гороньці дві зозулоньці в ячмени.
А третя Маруся при долиноньці льон бере.

Рівняй же, Боже, доли і гори рівненько,
Щоби ся було аж до матінки видненько.

Ой чи видненько, чи не видненько, не дбаю.
Я свою матінку в темнім лісочку по голосочку впізнаю.

Ой на гороньці дві зозулоньці в ячмени.
А третя Маруся при долиноньці льон бере.

Рівняй же, Боже, доли і гори рівненько,
Щоби ся було аж до милого видненько.

Ой чи видненько, чи не видненько, не дбаю.
Я свого милого в темнім лісочку по голосочку впізнаю.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой лелія, лелія
------------------------------------
Ой лелія, лелія
Христа Бога породила
І у ясла положила
Діва Марія.

Ой лелія, лелія
Свого Сина повиває
І пісень Йому співає
Діва Марія.

Ой лелія, пелія
Спи, маленьке, треба спати,
Коло Тебе Твоя Мати,
Діва Марія.

Ой лелія, лелія
В шопі холод обвиває
Немовлятко й пригортає
Діва Марія.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой дивна, дивна вкраїнська родина
------------------------------------
Ой дивна, дивна вкраїнська родина,
Як до вечері сідає.
Кожде веселе, як та дитина,
Се бо Христос ся рождає!
Різдво Христове сіли витати,
Радуйся, радуй, вкраїнська Мати!

Рай у серденьках, ми під вікнами,
Нуте прийміте нас до столу,
Най все, що добре, сідає з нами,
Хочемо нині посполу
Нашим звичаєм колядувати:
Радуйся, радуй, вкраїнська Мати!

Ангел небесний най між вас сходить
Нині із Божим Дитятком,
Весь ваш достаток і вас хоронить
Від недуг всяких, припадку,
Щоб рік від року разом співати:
Радуйся, радуй, преславна Мати!
************************************
Джерело: 1. Колядки і щедрівки / Упорядник М.С. Глушко.  Київ: Музична Україна, 1991. 239с.2. Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой видить Бог [2]
------------------------------------
Ой видить Бог, видить Творець,
Що мир погибає.
Архангела Михаїла
В Назарет посилає.
Возвістили в Назареті,
Стала слава у вертепі,
Тріє, тріє, тріє царі
Несуть Христу дари.

Ливан, злато і кадило
Йому принесоша,
А вошедши у храмину,
На коліна впадоша.
Ірод вельми засмутився,
Що Христос Цар народився,
Пішов Ірод аж до Аду
К Люциперу на пораду.

Ірод діти убиває
І об камін розбиває.
Гострим мечем розсікає,
Кров невинну розливає.
Він Христа вбити шукає,
А ми з цього не смутімся,
Рождеству Його поклонімся,
Христу Богу поклонімся.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Ой в ліску, в ліску, на жовтім піску
------------------------------------
Ой в ліску, в ліску, на жовтім піску

Приспів:
Святий вечір!

Росте деревце тонке, високе,
Тонке, високе, листом широке,
Листом широке, верхом кудряве,
Верхом кудряве, ще й кучеряве.
На тім деревці сив сокіл сидить,
Сив сокіл сидить, далеко видить.
Ой видить, видить на чисте поле,
На чисте поле, на синє море.
На синім морі корабель пливе,
Корабель пливе, аж море гуде.
А в тім кораблі світлонька горить,
А в тій світлоньці гречна панна сидить,
Гречная панна, панна Ганнуся.
Ой сидить, сидить, три хустки рубить.
Першую рубить свому свекрові,
Другую рубить своїй свекрусі,
Третюю рубить свому милому.
Ой дати б, дати, ким передати?
Ні сором, ні два, понесу сама.
Як у двір ввійшла, як зоря зійшла.
В сіни влетіла ластівочкою,
До хати увійшла невісточкою.
=======
Новая радість світу ся з’явила [1]
------------------------------------
Новая радість світу ся з’явила,
Пречиста Діва Сина породила.

Во Вифлеємі-місті вельми рано
Витати Пана пастирям сказано.

Звізда услугу тую відправляла,
Царів із сходу к Ньому провожала.

Принесли Йому ладан, миро, злато,
Взяли заплату небесную за то.

Ірод лукавий з того засмутився,
Що Цар предвічний на світ народився.

Казав жовнірам повсюди шукати,
В пень отрочата дволітні стинати.

А Йосиф старець Марію піймає
І до Єгипту з Христом утікає.

Нехай же Ірод вічно погибає!
Наш Цар роджений всіх нас потішає.

Ми нині при Нім радо веселімся,
Рождеству Його низько поклонімся.

Щоби нам зволив щасливий вік дати
І з Ним по смерти в небі царствувати.
=======
Нова радість стала [5]
------------------------------------
Нова радість стала, яка не бувала:
Над вертепом звізда ясна світу засіяла.

Де Христос родився, з Діви воплотився,
Як чоловік, пеленами убого повився.

Пастушки з ягнятоком перед тим дитятком
На колінця припадають, Царя-Бога вихваляють.

Ой ти, Царю, Царю, небесний Владарю,
Даруй літа щасливії цього дому господарю.

Цього дому господарю і цій господині,
Даруй літа щасливії нашій славній Україні!
=======
Нині, Адаме
------------------------------------
Нині, Адаме, розвеселися.
Прамати Єво від сліз отрися.
Той, котрого ви ожидали,
Із тугою так виглядали,
Нині з Діви народився,
В Вифлеємі появився,
Родився, явився.
А царі принесли дари,
Злато, миро, ливан щиро
Самому Святому.

І ми радіймо! Велике ж діло,
Що Бог на себе взяв людське тіло.
Щоби до неба нас запровадив
І при престолі місце приладив.
Так ми Богу славу многу
Враз з ангели, архангели
Співаймо, віддаймо.
За цей дар від всеї твари
Щоби слава вік тривала
Божеству! Рождеству!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Нині радість нам усім
------------------------------------
Нині радість нам усім,
Хвалу Богу принесім!
Господь Бог великий
Вродивсь чоловіком
З Діви Марії.

Ангел мовив пастирям,
Що Христос родився нам;
Йдіть Його вітати,
Бога величати
Народженого.

Ми на Нього чекали,
З тугою виглядали,
І Він народився,
В яслах положився
У Вифлеємі.

Зіронька присвічує,
До Христа шлях вказує.
Царі дари дали,
В яслах привітали
Ісуса Дитя.

Стогодні веселімся,
Христові поклонімся.
Просім, щоб у славі
Ми з Ним пробували
В небі й на землі!
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Небо і земля нині торжествують
------------------------------------
Небо і земля (2) нині торжествують,
Ангели, люди (2) весело празднують.

Приспів:
Христос родився, Бог воплотився,
Ангели співають, Царіє витають,
Поклін віддають, пастиріє грають,
""Чудо, чудо!"" повідають.

Во Вифлеємі (2) весела новина:
Пречиста Діва (2) породила Сина!

Слово Отчеє (2) взяло на ся тіло:
В темностях земних (2) сонце засвітило.

Ангели служать (2) свойому Королю
І во вертепі (2) творять Його волю.

Три славні царі (2) зі сходу приходять,
Ладан і смирну (2), золото приносять.*

Царю і Богу (2) тоє офірують,
Пастирі людям (2) все розповідують.**

І ми рожденну (2) Богу поклін даймо,
""Слава во вишних"" (2) Йому заспіваймо.
=======
Не плач, Рахиле
------------------------------------
Не плач, Рахиле, зря чада ціли:
Не умирають, но пребивають,
Но пребивають
Святія сини в новій святини,
Ко Богу Сину суть за причину,
Суть за причину.

За Ірода злобу, видя, яко воду,
Кров розливаєму, плоть убиваєму.
Тілом хоч умріли, душами же ціли,
За живота страту приймили заплату,
Приймили заплату.

Пощо, горлице, слезами лице
Все обливаєш, тяжко вздихаєш,
Тяжко вздихаєш?
Ловець неситий распростер сіти,
В руки не прія птенци юния,
Птенци юния.

Твої же пернаті суть до неба взяті,
Путь прошедше тісний, побіднія пісни
Поють Царю слави, іже їх ізбави
От сітей ловящих, прелести губящих,
Прелести губящих.

Пойду на ниву, не бившу жниву,
Пожати класи, вижду пред часи,
Вижду пред часи,
Селния цвіти, прежде світ зріти,
Утро смертною січет косою,
Січет косою.

Но травиця мертва буди Богу жертва,
І в пожатім сіні благовонні кріни,
Ділатель небесний і во время весни
Пріял во житницу незрілу пшеницу,
Незрілу пшеницу.

Позор страшливий! Ірод злосливий
Христа шукаєт, не обрітаєт,
Не обрітаєт.
Мої же діти іщет убити,
Меч обнажаєт і убиваєт,
І убиваєт!

Убо твоя чада пребудуть внутр града,
Тім бо в небі платять, іже житє тратять
За Христа і Бога. Заплата премнога
Малим отрочатам, закланним овчатам,
Закланним овчатам!

Престань же, мати, горко ридати!
Ах, як престати, а не плакати,
А не плакати?
Кровей толики лиються ріки,
Наповняють море, люте мні горе,
Люте мні горе!

Перестань же, мати, чад своїх ридати,
Во Адамі биша і вси согрішиша,
В кровавій купіли, треба би ся змили,
А то во рай святий путь бил би запятий,
Путь бил би запятий!

Тяжко ж бо зріти, як многі діти
По всем повіту, од двою літу,
Од двою літу.
Моєї утроби, отсла во гроби
Злий кровопийця, Ірод убийця,
Ірод убийця!

Аще же і чреди младенцев повреди,
Лучше Христу жити, онім же умрети,
Сей-бо прийде спасти всіх во время страсти,
Міра Відкупитель, от ада Спаситель,
От ада Спаситель.

Бідна ж я мати, толикой я страти
Як не восплачу, як чад не бачу,
Як чад не бачу.
Перли драгія згубила-м тія,
Світ з надеждею згасе моєю,
Згасе моєю.

Отверзи зіници, вижд твої денници,
Світащії нині во висшей твердині,
Бисери драгія во вінці царствія
Присно прибивають, вовіки сіяють,
Вовіки сіяють!
=======
Наш Спаситель
------------------------------------
Наш Спаситель народився,
Завитав з небес,
Бог днесь стався чоловіком,
Чудо се чудес.

Тую вістку Ангел Божий
Пастирям звістив,
Нею грішне людське плем’я
Вельми звеселив.

В шопі пастирі знаходять
Бідноє дитя:
В нім пізнали свого Бога,
Світа короля.

Із далекої країни
Три царі ідуть,
Зі собою для Дитятка
Дар вони несуть.

Ливан, золото і миро
Віддають Єму,
Яко свому Богу, Спасу,
Пану і Царю.

Ми Тобі, Дитятко Боже,
Дар несем любви,
І Тебе смиренно просим:
Жертву сю прийми.
=======
На Різдво Христове
------------------------------------
На Різдво Христове ангел прилетів,
Він летів по небі, миру возвістив:
""Всі люди радійте, в цей день торжествуйте,
Святеє Різдво!""

Я лечу від Бога, радість вам приніс,
Що в вертепі біднім Христос народивсь.
Скоріш поспішайте, младенця стрічайте,
Нарожденого.

Пастухи в печеру раніш всіх прийшли,
І тут Божу Матір з Господом знайшли.
Стояли, співали, Христа прославляли,
Ще й Матір Його.

Волхви як узріли ясную зорю,
Пішли, поклонились младенцю-Христу,
Богу поклін дали, дари Христу дали
Ладан, смирну й золото.

А Ірод проклятий про Христа узнав,
Взяв і на младенців вояків наслав.
Дітей порубали, мечі притупили,
А Христос в Єгипті був.

Ми всі нагрішили, Спасе, пред Тобой,
Ми всі люди грішні ти один святий.
Прости согрішення, даруй визволення
В день Твого рождення.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
На небі зірка ясна засяла
------------------------------------
На небі зірка ясна засяла
І любим світлом сіяє;
Хвиля спасення нам завитала,
Бог в Вифлеємі рождаєсь.
Щоб землю з небом в одно злучити,
Христос родився: Славіте!

В біднім вертепі, в яслах на сіні
Спочив Владика, Цар світа,
Отож до Него спішім всі нині,
Нашого жде Він привіта.
Спішім любови, тхом Го огріти,
Христос родився: Славіте!

Благослови нас, Дитятко Боже,
Дари нас нині любов’ю,
Най ціла сила пекла не зможе
Нас розділити з Тобою.
Благослови нас, ми Твої діти,
Христос родився: Славіте!
=======
На Дунаєчку
------------------------------------
На Дунаєчку при беріжечку

Приспів:
Щедрий вечір, святий вечір.

Там усі святі воду святили.
Воду святили, хрест загубили.
Туди ж нам ішла гречная панна.
Перейшли її та усі світі,
Узяли її просити, благати:
""Чи не знайшла ти золотий хрестик?""
=======
Мати Божа Сина мала
------------------------------------
Мати Божа Сина мала, сина мала,
В пелени Йго повивала. (2)

Як зійшлися всі святії, всі святії,
Взяли книги золотії. (2)

Тай почали тричитати, тричитати,
Яке б Йому ім’я дати. (2)

Дали Йому святий Петро, святий Петро,
Буде Петра на Йордані. (2)

А Пречиста не злюбила, не злюбила,
Від престолу відступила. (2)

Дали Йому святий Павло, святий Павло,
Буде Павла на Йордані. (2)

А Пречиста не злюбила, не злюбила,
Від престолу відступила,
Вся ся земля засмутила.

Дали йому Ісус Христос,
Буде Христа на Йордані. (2)

А Пречиста полюбила, полюбила,
До престолу приступила,
Вся ся земля звеселила.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Марія Діва
------------------------------------
Марія Діва нам породила
Цвіт пахучий, цвіт розкішний,
Що його так світ весь грішний
Віддавна бажав.

У Вифлеємі зацвів красою
Той цвіт райський, Божий, ясний,
Звідкіль вийшов запах красний
По всій землиці.

Заблисла зоря, пливе по світі
Вістка радісна, щаслива,
Що всіх вбогих звеселила:
""Христос приходить"".

А за зорею, її красою
Вже йдуть люди, йдуть веселі,
У Вифлеїмській оселі
Ідуть з поклоном.

Ідуть з поклоном із кінців світу,
Несуть в дари, хто що може,
Наш Ісусе, Дитя Боже,
Благослови всім.
=======
Лелія
------------------------------------
В панськім городі росла лелія.
Хто ж її садив?
Панна Марія.
Як садила, говорила: (2)
Рости, лелія, рости, лелія.

Прийшов до неї батенько її,
Урви, Маріє, тої лелії.
Не зірву я ні листочка,
Бо зів’яне лелійочка,
Красна лелія, красна лелія.

Прийшла до неї матінка її,
Урви, Маріє, тої лелії.
Не зірву я ні листочка,
Бо зів’яне лелійочка,
Красна лелія, красна лелія.

Прийшов до неї миленький її,
Урви, Маріє, тої лелії.
Ой зірву я лелійочку,
Бо то мому коханочку,
Красна лелія, красна лелія.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Коляда українських діточок
------------------------------------
Ой у Вифлеємі сталася новина,
Там повила Мати Божа та Божого Сина.

В пелени повила, в сіні положила,
Люлі, люлі, любий сину, Ти, дитино мила!

Українські діти Ісуса вітають,
Веселими пісеньками Його звеселяють.

Ой, Ісусе любий, кращий, як ті цвіти,
Пригорни до себе нині українські діти.

Щоби були добрі, щоби були щасні,
І розумні, і здорові, мов ті цвіти красні.

Ти, Дитино Божа, на пахучім сіні,
Дай нам щастя й кращу долю рідній Україні.
=======
Коляд, коляд, колядниця [1]
------------------------------------
Коляд, коляд, колядниця,
Добра з медом паляниця,
А без меду не така,
Дай, дядьку, п’ятака!
Як не даси п’ятака,
Возьму вола за рога,
Та виведу на поріг,
Та викручу правий ріг.
Буду рогом трубити,
А воликом робити.
Щедрівочка щедрувала,
До віконця припадала:
Що ти, тітко, напекла?
Неси швидше до вікна!
************************************
Джерело: 1. Колядки і щедрівки / Упорядник М.С. Глушко.  Київ: Музична Україна, 1991. 239с.2. Колядки і щедрівки / Упорядник Наталія Манько.  Львів: Свічадо, 2008. 200с.
=======
Коли Христос родився
------------------------------------
Коли Христос родився і на світ з’явився,
Темна ніч стояла, зірка лиш сіяла.

Приспів:
Ангели воспівають,
Христа Бога вихвиляють:
""Слава! Слава! Слава!
Слава в вишніх Богу!""

Коли Діва Марія Сина породила,
То в постільку білу Його положила.

Приспів:
Ангели воспівають,
Христа Бога вихвиляють:
""Слава! Слава! Слава!
Слава в вишніх Богу!""

Пастушкам у полі янгол ся з’являє
Та їх до вертепу мило запрохає.

Приспів:
Щоб Дитятку честь віддати
І весело заспівати:
""Слава, слава, слава,
Слава в вишніх Богу.""

Із небесним хором всі днесь веселімся
І Христу-Дитятку щиро поклонімся.

Приспів:
Щоб Дитятку честь віддати
І весело заспівати:
""Слава, слава, слава,
Слава в вишніх Богу.""
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Зійшла вже зоря
------------------------------------
Зійшла вже зоря на неба зводі,
Проміння ясне на землю шле,
Мудреців зі сходу, царів багатих
До Вифлеєму вона веде.

Підім за світом ясної зорі,
Де Боже миле лежить Дитя,
В вертепі біднім, в яслах на сіні,
Де спочив Спас наш, Давець життя.

Вже Херувими співають пісню:
""Богови слава, спокій людям,
Що добру волю для Бога мають
І добре серце носять в грудях"".

Земля юдейська наша Вкраїна,
Вертеп убогий наші серця.
Мир їм приносять і щастє неба
Дитятко Боже й Мати Свята.

В покорі духа, в серця обнові
Спішім зложити й дари свої,
Дитятко Боже, прийми їх, молим,
Прийми, Ісусе, в любві Твоїй.
=======
Землю Юдейську ніч накрива
------------------------------------
Землю Юдейську ніч накрива,
Сном благодатним світ спочива.
Лиш убогі пастухи, пастухи
Стада свої стерегли, стерегли,
Їм тут ангел ся являє
І тут же їм возвіщає:
""Спас прийшов, Спас прийшов.
Він з Діви народився
І в яслах положився,
Там в місті Вифлеєм"".

В яслах знаходять Боже дитя.
Бідне покірне, мовби ягня.
В нім Бога пізнають, пізнають,
Богу шану віддають, віддають.
О Владико, Христе Божий,
Ми принесли, що хто може
В дар Тобі, в дар Тобі.
Зволь дари всі прийняти,
Тебе лиш прославляти
Тут і там в небесах.
=======
Звонять звони
------------------------------------
Звонять звони, трублять труби,
В Вифлеємі новина:
Повертає з Назарета
Пресвятая родина. Гей!
Радуйтеся, люди, мир на землі буде,
Син Божий народився.

Звонять звони, б’ють літаври,
Всему світу звіщають:
Вже впускає Цар Спаситель
Грішні душі до раю. Гей!
Радуйтеся, люди, мир на землі буде,
Син Божий народився.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Зажурилася крутая гора
------------------------------------
Зажурилася крутая гора,
Що не зродила шовкова трава,

Але зродило зелене вино.
Зелене вино вгору си вило,

Вгору си вило, рясно зацвіло.
Єго стерегла Ћречная панна,

Ґречная панна на йм’я Марійка.
Ой стережучи, она заснула,

За своє винце она забула.
Прилетіли ж бо три райські пташки,

Вни о тім часі прибути ласі.
Ой шуги-луги, райськії пташки,

Ой не спивайте зелене вино,
Ой не з’їдайте зелене вино!

Бо мені вина дуже потрібно:
Маю сестричку на відданічку,

Маю братчика на оженічку,
Я сама також ой заручена.

Ой заручена й аж до Галича,
Й аж до Галича та й за панича.
************************************
Джерело: 1. Колядки і щедрівки / Упорядник М.С. Глушко.  Київ: Музична Україна, 1991. 239с.2. Колядки і щедрівки / Упорядник Наталія Манько.  Львів: Свічадо, 2008. 200с.
=======
Добрий вечір тобі, пане господарю [1]
------------------------------------
Добрий вечір тобі, пане господарю.

Приспів:
Радуйся!
Ой радуйся, земле,
Син Божий народився!

Застеляйте столи та все килимами,
Та кладіть калачі з ярої пшениці.
Бо прийдуть до тебе три празники в гості:
Ой що перший празник Святеє Рождество,*
А другий вже празник Святого Василя,
А третій вже празник Святі Водохрещі.
А що перший празник зішле тобі втіху,
А що другий празник зішле тобі щастя,
А що третій празник зішле всім нам долю,
Зішле всім нам долю, Україні волю.
=======
Діва Марія церкву строїла
------------------------------------
Діва Марія церкву строїла, радуйся,

Приспів:
Радуйся, земле, вже Син Божий народився.

У Вифлеємі церкву строїла, радуйся.
Прийшли до нього три царі зі сходу, радуйся,
Принесли дари, Господа вітали, радуйся,
Слава Йому, слава Господеві, радуйся.
=======
Дивная новина днесь ся являє
------------------------------------
Дивная новина днесь ся являє,
Пречистая Діва Сина раждає,
Во яслах сповила маленьке Дитя,
Радується небо, радуєсь земля.

Небеса голосять ангельські слова,
Пастирі звіщають Рождество Христа,
В місті Вифлеємі зійшов із небес
Цар неба і землі спасти нарід весь.

Три царі витають маленьке Дитя,
Бо в нім уже чують полекшу життя,
Вже туга й смуток всьо ся закінчило,
Настало сонце, що весь світ спромінило.

І Йосиф старенький в радости ся чує,
Взяв Дитя за руки, поважно цілує,
В Нім Бога і Творця Спасителя видить,
В любові, покорі як може так служить.

Марія Пречиста Його сповиває,
Миленько, тихенько щось Му промовляє:
""Спи, Сину маленький, для нас дорогенький,
Для світа цілого, для своєї Неньки.""

Всі сили небесні на то ся дивили,
В нім Бога свого гарно прославили,
Най світ ся пишає кого він має,
З неволі, з недолі всіх нас увільняє.

І ми днесь весело, і радо поспішім,
Малому Дитятку честь-поклін зложім,
І щиро з любов’ю повитаймо враз,
Бо Він наше щастє Господь наш і Спас.
=======
Дивная новина [1]
------------------------------------
Дивная новина: нині Діва Сина
Породила в Вифлеємі Марія єдина!

Не в царській палаті, но межи бидляти,
Во пустини, во яскини, а треба всім знати.

Що то Бога іста Марія Пречиста
І раждає, і питає Єго, як невіста.

На руках тримає і Єму співає,
Всемогучим Створителем своїм називає.

Мовить: Люляй, Сину, будь со мною вину,
Коли Ти мя Собі взяв єсть за Матір єдину!

О необименний, о недостиженний!
Спи ж Ти довго, рости скоро, Младенче блаженний.

Я в Тобі надію, Любимий, імію:
Де сам будеш, мене возьмеш, Ти мій Добродію!

Скажи, Правосуде, де хто з вірних буде?
Най зі мною пред Тобою стануть всії люди.

Тобі ся молити і Тебе просити,
Щоби-сь дав нам в Твоїм царстві во вік віків жити.
=======
Дар нині пребогатий [2]
------------------------------------
Дар нині пребогатий із неба зійшов.
Мов роса та животворна, на землю зійшов.

Бог від Діви плотію днесь ся нам родить.
Пітьма щезла, ясне світло на землю сходить.

Тріє царі тріє дари Богу приносять
Ливан, смирну і злато в дар принесоша,
Рожденному, безсмертному в руці дадоша.

Зволь, Христе, добротливий, се нам дарити
І з Тобою в царстві Твоїм навіки жити.
=======
Гей у лузі, крузі
------------------------------------
Гей у лузі, крузі ясна зоря сяє,

Приспів:
Гей на Йордан, на Йордан.

Ясна зоря сяє, три свіци палає,
Три свіци палає, у дзвіночки грають
У дзвіночки грають, щоби ся сходили
Щоби ся сходили, дитя мирували,
Дитя мирували, Ісусом назвали.
=======
Вселенная, веселися [5]
------------------------------------
Вселенная, веселися,
Бог от Діви днесь родився.
Во вертепі, со бидляти,
Котрому поклін дати
Царіє, царіє приходять.

Ладан, миро, злото в дари
Як принесли тріє царі.
Народженому Цареві,
Вселенної Господеві
Віддають, віддають умильно.

І пастирі прибігають,
На сопілках вигравають,
Пізнавши Бога рожденна,
Від Марії воплощенна,
Чистої, чистої Дівиці.

Ти, Йосифе, не смутися,
Це Спаситель народився,
Радість Він тобі приносить,
Нам спасення всім голосить
Від нині, від нині і до віка.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.
=======
Возвеселімся всі купно нині [1]
------------------------------------
Возвеселімся всі купно нині:
Христос родився в бідній яскині!
Послідним віком став чоловіком,
Всі утішайтесь на землі.

Всі утішайтесь на землі гойно,
Хвалу віддайте Єму достойно.
Пожаданому, з неба даному,
Которий весь світ відкупив.

Которий весь світ спасе від ада,
Чрез Него вічна всім нам відрада,
За тоє Єму, Пану нашему,
Пісні співаймо согласно.

Пісні співаймо согласно, мило,
І торжествуймо всі купно щиро:
""Слава во вишних, а мир для нижних"",
Весело світу гласімо.

Світу гласімо Господа явно,
О которім вже пророки давно
Пророкували, проповідали,
Що ся народить Цар віків.

Що ся народить Цар віків слави,
Зітре на землі зміїні глави,
Перскії царі прийшли со дари,
Поклін віддали смиренно.

Поклін віддали смиренно нині
Христу рожденну, малій Дитині:
Ливан і злато, і смирну на то
Яко кадило, зі страхом.

І пастиріє со страхом бігли
Там, де віл, осел Дитину гріли;
Ангели в небі, к Єго потребі
Умильно пісні співають.

Пісні співають Нарожденному,
Во яслах нині положенному;
І ми співаймо і вихваляймо,
Єго навіки славімо.

Щоби нам дав тут довго прожити,
Царствія Єго всім доступити:
Врагам коритись і їм стидитись,
А нам во мирі прожити.

Прожити мирно в долгоденствії,
Служаще Єму в єдиненії.
Чистая Панно, Тя непрестанно
Хвалим со Сином навіки.
=======
Во Вифлеємі нині новина [1]
------------------------------------
Во Вифлеємі нині новина:
Пречиста Діва зродила Сина,
В яслах сповитий поміж бидляти,
Спочив на сіні Бог необнятий.

Вже Херувими славу співають,
Ангельські хори Пана витають,
Пастир убогий несе, що може,
Щоб подарити Дитятко Боже.

А ясна зоря світу голосить:
Месія радість, щастє приносить!
До Вифлеєма спішіть всі нині,
Бога звитайте в бідній Дитині!

За світлом зірки, десь аж зі сходу
Йдуть три владики княжого роду,
Золото дари, кадило, миро
Враз з серцем чистим несуть в офіру.*

Марія Мати Сина леліє,
Йосиф старенький пелени гріє,
А Цар всесвіта в зимні і болю
Благословить нас на ліпшу долю.

Ісусе милий, ми не богаті,
Золота дарів не можем дати,
Но дар ціннійший несем від мира,
Се віра серця, се любов щира.

Глянь оком щирим, о Божий Сину,
На нашу землю на Україну,**
Зійшли їй з неба дар превеликий,
Щоб Тя славила во вічні віки.
=======
Во Вифлеємі зоря сіяє
------------------------------------
Во Вифлеємі зоря сіяє,
Там грають, грають,
Грають янголи на щиросрібній бандурі.

Пречиста Діва Сина рождає,
Там грають, грають,
Грають царіє на щирозлотій бандурі.

Сина вродила, в яслах вложила,
Там грають, грають,
Грають пастирі на мідянії бандурі.

Сина вродила, Йсусом назвала,
Там грають, грають,
Грають кобзарі на ясеновій бандурі.

Йсусе дорогий, та це ж нарід Твій,
Дай Боже, Боже,
Щастя, свободу, долю народу дай, Боже.
=======
Вітай, Ісусе [2]
------------------------------------
Вітай, Ісусе, з чистої Діви вроджений,
Вітай нам, Боже, що в людськім тілі явлений.

Ти добротою понад усіми синами,
І безконечна Твоя опіка над нами.

В славі Ти рівний Отцю і Духу Святому,
Чому зійшов Ти до нас в безсиллі такому.

Твоєї слави ніхто не бачить у яслах,
Тут Твоя сила, мов та жаринка пригасла.

Хоч Ти на нужду й свої терпіння не глядиш,
То чим бідніший, тим нам миліший Ти станеш.

Своїм смиренням в нас грішних здійми окови,
Щоб в серцях наших настала влада любови.

Ягнятко Боже, про те Тебе ми тут просим,
Серця ми наші Тобі жертвенно приносим.

Не залишай же нас без Твоєї опіки
І володій тут з Отцем і Духом на віки.
************************************
Джерело: Колядки і щедрівки / Упорядник Наталія Манько.  Львів: Свічадо, 2008. 200с.